Siil om 14-30 cm pikk ja tä kaald 700-1100g.
Siili sälän ommaq nõglaq (umbõs 16 000 nõkla), mis ommaq kõgõ inämb 3 cm pikäq.
Süümine.
Siili söögis ommavaq: mutugaq ja näide pojaq, liivikõsõq, kunnaq, hiireq, sivvuq, tsirgupojaq ja -munaq.
Eloviis.
Siil toimõndas päämidselt hämärän ja üüse ja suurõ osa aost tä ots süüki.


Leonhard Teder.
Leonhard Teder (22. joulukuu 1906 Tarto – 6. süküskuu 1964 Brantford, Kanada) oll' Eesti sõjamiis (kaptõn), Vabariigi Presidendi noorõmb käsündüsohvitsiir.
Opis 1928–1941 Tarto Ülikuulis säädüseoppust. Akadeemilidselt oll' tä Korporatsioon Vironia liigõq.
Erälist.
10. joulukuul 1938 võtt’ tä Talliina Kaarli kerikun Eenpalu Kaarli tütre Eenpalu Helmi hindäle naasõks.


Saatse vald.
Saadserinna vald oll' vald Petserimaal aastagil 1939–1945 ja Võromaal aastagil 1945–1950.
13. septembril 1945 tettiq vallan Matsuri külänõvvukogo ja Satserinna külänõvvukogo.
26. septembril 1950 panti vald Räpinä rajuuni kuunsaisu.


Hinni kanjon.
Hinni kanjon om 15-20 miitret sükäv, 300 miitret pikk ja asub Rõugõn, Nursi külän, Kahrila järve veeren. Hinni kanjon om tähtsä, selle et om ainukõnõ kotus Eestin, kos uja mõlõmbal puul om müürmägi.
Kanjoni põh'an juusk Enni uja. Keväjä om ujan pall'o vett, a suvõl om uja kuivõmb. Edimädseq 50 miitret om Hinni kanjoni lakjus 6-10 miitret, a sis ahenõs 3 miitreni.
Kanjon om tekkünüq devoni aol, ja om üts parõmb müürmägi, kos om nätäq Sietini liivakivi. Hinni kanjoni müürmäeq ommaq ilosaq, kos om nätäq mitund tõistsugumast liivalato. Kanjoni põh'an om pall'o vii puult tettüid kuupõ.
Mõts ja eläjäq.
Hinni kanjonin kasusõq kõgõ rohkõmb kuusõq, pedäjäq, kõoq ja lepäq. Kõgõ rohkõmb kasus sääl sammõld, sõnajalga ja hapundhaina.Elläjäq mõtsan ommaq kabraq, rebäseq, oravaq, hiireq ja jänesseq. Käväjä om sääl kuuldaq kah, kuis hulga tsirkõ laulvaq.


Jõgõva.
Jõgõva om liin Jõgõva maakunnan Pedja jõõ veeren, Jõgõva maakunna valitsõmiskeskus. Liina pindala om 3,86 km2, 2012. aastagal oll' rahvaarv 5597.[3]
Jõgõva sai alõvis 13. rehekuu 1919 ja kolmanda astmõ liinas 1. lehekuu pääväl 1938.
Läbi liina lätt Tapa-Tarto tsihin raudtii.
Jõgõval mõõdõti 17. vahtsõaastakuu pääväl 1940 Eesti külmärekord: –43,5 °C.
Liinan om pia 30 ha puiõ ja puhmõga ni küländ liigirikkit parkõ, miä vaeldusõq kodoaidoga.
2011. aastagal tüüt' Jõgõval kats üldhariduskuuli, kon oll' kokko 1003 opilast. Liinan oll' üts rahvaraamadukogo, mil oll' 3087 lugõjat.


Ceres.
Ceres om kääbätshod'otäht ni kõgõ suurõmb Marsi ja Jupitõri vaihõl olõvan astõroidõ vüün ollõv taivatäht. Pia 945 km läbimõõt tege Ceressest kõgõ suurõmba Neptuuni lindamistii seenpuul olõva kääbätshod'otähe. Tegemist om suurusõlt 33. teedäqolõva objektiga mi pääväsüsteemin ja seo om ainukõnõ kääbätshod'otäht' Neptuuni lindamistii seen.
Ceres sais kuun kivist ja iäst ni kaald umbõs kolmasjago terve astõroidivüü massist. Ceres om ainukõnõ objekt terven astõroidivüün, miä om hindä rasõhusõst tsõõrikus muutunuq. Cerese tähesuurus Maalt kaiõn om umbõs 6,7 kooniq 9,3 ni Cerest olõ-õi tuuperäst pall’a silmägaq nätäq.
Ceres tunnus olõvat jagonu eräldesaisvas kivist jüväs ja iäst vaihõvüüs, mink all või ollaq vetel maa-alonõ jätüs ilmamerest. Päälüs om arvadaq sego vii iäst ja tõisist mineraalõst nigu karbonaadõst ni savimineraalõst. 2014. aastaga vahtsõaastakuun mõõdõti viitossu purdsahuisi mitmõst Cerese piirkunnast. Tuu oll' innenägemäldäq, selle et hariligult ajavaq viitossu vällä õnnõ komeediq, mitte suurõq astõroidivüü objektiq.
Ceres om edimäne lövvet astõroid. Tä löüdse 1. vahtsõaastakuu pääväl 1801 Pizzai Giuseppe. Edimält nimetedi Ceres võlssi plannõtis, a aastak ildampa tuust nimest üteldi ärq. 24. põimukuul 2006 nimet' riikevaihõlinõ astronoomialiit Crese kääbätshod'otähes, a asteroidis jääs tä iks viil.


Rõugõ.
eRõugõ alõvik asus Võro maakunnan 16 km Võro liina keskusõst lõunaõdagu puul. Rõugõ põlinõ org om kooniq 75 miitrit sükäv. Oro põh'an ommaq järveq. Rõugõn om Eesti kõgõ sügävämb järv, Rõugõ Suurjärv, miä om 38 miitrit sükäv. Alõvikun om ka Ööbikuorg, latsiaid, kuul, rahvamaja, kats puuti, Eesti Imä monument, bussijaam, vallamaja ni pekritüüstüs. Ürgoro perve pääl om viikingiaost liinamägi ja külä asõ, minkä mano om ehitedüq muistidsidõ kommõtõ perrä muinastalo. Rõugõn saat pall'o sporti tetäq. Tan om viil jalgpalliplats ja golfi ni võrkpalli saat kah mängiq. Rõugõn om väegä illos lu̬u̬dus ja pall'o järvi. Rõugõ om väega illos paik.
Ilosaq kotosõ.
Eesti Imä monument om pistü pant avvo andmisõs Eesti naisilõ. Monument avvostas Eesti naist ku immä. Eesti Imä luuja om Siska Hans.
Pesäpuu kaemistorn om 30 miitrit pikk. Vällänägemise poolõst tulõtas taa miilde katõ tsirgupesäga puud.


Skandinaavia.
Skandinaavias nimmatas riike, miä ommaq Skandinaavia puulsaarõl. Nuuq riigiq ommavaq Roodsi ja Norra.
Skandinaavia puulsaar om Põh'a-Euruupan ja sais kuun päämidselt Roodsi ja Norra maiõst. Väiku osa Põh'aõdagu-Soomõst om kah taa puulsaarõ pääl.
Laemban aoluulidsõn tähendüsen kutsutas Skandinaavias Roodsit, Norrat ja Taanit, kon kõnõldas põh'agermaani kiili.


Orava (Orava).
Orava om külä Võro maakunnan Võro vallan Vahtsõliina ja Verska vaihõl. 1992-2017 aastil oll' külä Põlva maakunnan (kooniq umavalitsusõ ümbrekõrraldamisõni).
Külän om kuul, tohtrimaja, puut, rahvamaja jne. Oravil om kats järve: Solda järv ja Orava järv.
Aolugu.
Orava kuulu varrampa Vahtsõliina kandsi maiõ ala ja anti Liivi sõa aigu Petseri kluustrilõ. Tuul aol tunti küllä Suur-Vaigusitsana nime all.
Orava nimi ilmu vannohe kirjohe 1638. aastagal (Oraw Laur).
17. aastagasaal luudi Vahtsõliina kar'amõisas Orava mõisa (Orrawa, ildampa Waldeck). Umaette mõisas sai tuu 19. aastagasaa keskpaigan. 1700. aastagal oll' Oravil talorahva segähüs, misperäst mõisa rüüstäti ärq.


Verijärve.
Verijärve om külä Võro maakunnan Võro vallan. Sääl om Verijärve maastigukaitsõala.
Verijärve maastigukaitsõala om 77,7 ha suur. Kaitsõala om tett 1962. aastagal. Ala tsiht om kaitsaq Verijärve ni timä ümbre olõvat maad.
Verijärve opmisõraa pääl om 9 teedüstahvlit, miä tegeväq tutvas kasvõ, puid-puhmõ, tsirkõ ni eläjit. Rada lätt järve perve pite.
Verijärvega ommaq köüdedüq mitmõq muistidsõq jutuq. Nime ollõv järv saanuq ammutsõl aol, ku orjõ pesti järve perve pääl ni veri juusk' järve ni muut' vii vereväs.
Tõõnõ lugu kõnõlõs kur'ast Kasaritsa mõisaherräst, kedä kuts'ar kõrd üüse üten tõllaga korgõst järve perve päält alla viirdüdäq lask'.


Rina Hidaka.
Rina Hidaka (jaapani keelen:日高 里菜 Jaanikuu 15, 1994)　om　Jaapani actress


Naruhito.
Naruhito (徳仁) (1960-) oll' Jaapani 126. keisri, kiä valits' 2019-. Timä valitsõjadeviis oll' Reiwa.


Edirne.
Edirne, om Türgü liin.


Horatius.
Horatius (Quintus Horatius Flaccus, 65 i.m.a. – 8 i.m.a.) oll' Vana-Rooma luulõtaja.


Catullus.
Catullus (Gaius Valerius Catullus, arvadaq 86 vai 84 i.m.a. – arvadaq 54 i.m.a.) oll' Vana-Rooma luulõtaja.


Menandros.
Menandros (kreeka keelen Μένανδρος, 342 vai 341 i.m.a – 291 vai 290 i.m.a) oll' Vana-Kreeka näütekiränik, kiä kirot' komöödijit. Tä om Atika vahtsõ komöödia kõgõ tuntumb luuja ja umal eloaol ausa kõgõ Kreeka pääl. Täämbädseniq om üten tükün alalõ püsünüq ütśainukõnõ timä näütemäng, "Dyskolos" ("Turśa"). Timä perrä ommaq umaq näütemängoq kirotanuq Rooma näütekiräniguq Plautus ja Terentius.


Laari Mart.
Laari Mart (Mart Laar) om Eesti poliitik ja inneskine pääministri.


Korni kiil.
Korni kiil ("Kernowek") om kõmri ja bretooni keelele lähkü keldi kiil, midä kõnõldas Cornwalli krahvkunnan Lõunõõdagu-Inglüsmaal.
Cornwallin kõnõld kiil kuuli 18. aastagasaa lõpun vällä, a elostõdi vahtsõst 20. aastagasaal.


Ilves.
Ilves om murdja mõtselläi. Ilves kuulus kaslaisi sugukunda, tä om kassi sugulanõ.


Rügä.
Rügä om terävili. Timäst tetäs jauhõ.


Tamsalu.
Tamsalu on liin Õdagu-Viro maakunnan Tapa vallan. Liina pindala om 3,90 km2. 2019. aastagal oll' rahvaarv 2103.
Tamsalu sai alõvis 1954. aastagal ja liinas 1996. aastagal.
Läbi liina lätt Tapa-Tarto tsihin raudtii.


Agent Oranž.
Agent Oranž on herbitsiid ja defoliant kemikaal, üks "taktikalistest eesmärkidest" Vikerkaare herbitsiidid. See on laialt tuntud oma kasutamise eest USA sõjaline osana oma herbitsiidsest sõjapidamisest, operatsioon Ranch Hand, aastatel Vietnami sõda aastatel 1961–1971. See on segu kahe herbitsiidi, 2,4,5-T ja 2,4-D võrdsetest osadest. Lisaks kahjulikule keskkonnamõjule on dioksiini (peamiselt TCDD) jälgi, mis on seda tüüpi kõige toksilisemad) segust leitud ühendid on põhjustanud paljudele kokkupuutunud isikutele suuri terviseprobleeme.
Kuni neli miljonit inimest Vietnamis puutus kokku rüvetajaga. Vietnami valitsuse teatel on Agent Orange'i tõttu haigusi kannatanud koguni 3 miljonit inimest. [Vietnami Punase Risti] hinnangul on Agent Oranži saastumise tagajärjel kuni miljon inimest puudega või terviseprobleeme. Ameerika Ühendriikide valitsus on vaidlustanud need arvud ebausaldusväärsena. USA valitsus on dokumenteerinud paljastatud veteranide leukeemia, Hodgkini lümfoomi ja mitmesuguste vähiliikide kõrgemad juhtumid. Agent Orange põhjustas ka Vietnamis tohutut keskkonnakahju. Üle 3 100 000 hektari (31 000 km2 ehk 11 969 mi2) metsa ladestati. Defoliants kahjustas puude katte ja seemikute metsavarusid, muutes metsauuenduse paljudes piirkondades keerukaks. Erinevalt pritsimata aladest on loomaliikide mitmekesisus järsult vähenenud.
Agent Orangž'i kasutamine Vietnamis põhjustas tohutuid õiguslikke tagajärgi. ÜRO ratifitseeris 72 ja keskkonna muutmise konventsiooni. Nii USA kui ka Vietnami veteranide nimel esitatud kohtuasjad taotlesid kahju hüvitamist.
Agent Orangž'i kasutati vähemal määral väljaspool Vietnamit. Esmakordselt kasutasid seda Malaisia ​​Briti relvajõud Malaisia ​​hädaolukorras. Seda kasutati ka Vietnami sõja ajal naaberriikides Laoses ja Kambodžas, kuna Vietnami piiril asuvaid metsi kasutasid Viet Cong. Mõnes riigis, näiteks Kanadas, tehti katsetusi, samas kui teised riigid, näiteks Brasiilia, kasutasid herbitsiidi põllumaa osade puhastamiseks.


Tänagu Ott.
eTänagu Ott 2017. aastaga S'aksamaa rallil.
Tänagu Ott uma kaardilugõja Järveoja Martiniga.
Tänagu Ott 2012. aastaga Suurbritannia rallil.
Tänagu Ott (Ott Tänak, sündünüq 15. rehekuu pääväl 1987 Kärla vallan Saarõmaal) om Eesti rallisõitja. Tä om mitmõkõrdnõ Eesti meistre autorallin. Tänagu Ott om 2019. aastaga maailmameistre autorallin.
Tänak tekk' alostust autoralli maailmameistrivõistluisi sar'an 2009. aastaga Portugali rallil. 2012 liitü tä võistkunnaga M-Sport World Rally Team ni sama aastaga Roodsi rallil sai tä umaq edimädseq kibõhuskatsõvõiduq WRC sar'an. Edimäne MM etapivõit tull' 2017. aastaga Sardiinia rallil. Sama huuaig lõppi 3. kotussõga. Üteliidsi valiti Tänak 2017. aastaga Eesti aastaga sportlasõs.
2018. aastagast sõit Tänak Toyota Gazoo Racing WRT miiskunnan. Samal huuaol võit' tä Argentina, Soomõ, S'aksamaa ja Türgü ralli.
Eräelost.
Täl ommaq naasõ Janikaga latsõq Mia ja Ron.


Euleri õgõvjuun.
Euleri õgõvjuun (verrev) lätt läbi ümbretsõõrjoonõ keskpunkti (rohilinõ), korguisi lõikumispunkti(sinine), mediaanõ lõikumispunkti (pihlõnõ) ja ütsäpunktitsõõrjoonõ keskpunkti(verrev).
Euleri õgõvjuun om õgõvjuun miä om määrät egä mitte-võrdkülgse kolmnuka jaos ja miä lätt läbi mitmõ tähtsä kolmnuka punkti. Euleri õgõvjoonõ pääl ommaq kolmnuka ümbretsõõrjoonõ keskpunkt, korguisi lõikumispunkt, mediaanõ lõikumispunkt ja ütsäpunktitsõõrjoonõ keskpunkt.
Euleri õgõvjuun om uma nime saanuq matõmaatigu Euleri Leonhardi perrä.


Euleri Leonhard.
Euleri Leonhard (15. mahlakuu päiv 1707 - 18. süküskuu päiv 1783) oll' sveidsi matõmaatik ja füüsik.
Tä tüüt' piaaigo kõiki matõmaatiga allo pääl (geomeetriä, algõbra, arvoteooria ja muu), agaq kah füüsiga, muusigaoppusõ ja tähetiidüse ala pääl.
Euleri Leonhard oll' ka alosõpandja graafioppusõlõ.
Euleri Leonhard sündü sveidsin Baseli liinan. Suurõmba osa umast täüskasunuiäst elli tä Peterburgin ja Berliinin.


Üleilmalinõ põlitsidõ kiili aastak.
Üleilmalinõ põlitsidõ kiili aastak om Ütistünüisi Rahvidõ Organisatsiooni (ÜRO) iistvõtminõ 2019. aastagal, mink tsihis om tukõq ja avitaq põlitsit kiili kõgõn maailman.
Ütistünüisi Rahvidõ Organisatsiooni Pääkogo hõigas' vällä Ülelimalidsõ põlitsidõ kiili aastaga 19. joulukuul 2016 ÜRO Põlitsidõ Rahvidõ Alalidsõ Foorumi otsusõ perrä. Pääkogo otsus pand' aastaga kõrraldajas UNESCO.
Ka Eesti riik om olnuq Üleilmalidsõ põlitsidõ kiili aastaga kõrraldamisõ man UNESCOn ja tugõnuq aastaga tegemiisi.


Katskiilsus.
Katskiilsus vai mitmõkiilsus um sään’e värgõnd vai olõminõ, ku’ lats oppas kates (vai õkva inämbas) keeles kõrraga rääkmä. Kinä um tuujuures’, õt pallod uurjad ni tiidüsmeistre arvvo, õt lats tuupärast jääma-eiq rumalambahe, inne saase umale tõõse imäkiile ja pall’o kasolikkõ tiidmisi juurõ, muusehen opmistaidmisõ.
Lõõnaeesti nuurile ja vanhõmbaile latsile saa seost üts kimmas johus iks viil targimbaks saa’ta ni taistele Eesti latsile ka oppust andaq.


Opmistaidmisõq.
Opmistaidmiseq ummava nuu’ tiidmisõ ja taidmisõ, miä oppmise kergembäks ja suravamaks tiidva.
Sagõhe aso nuud taidmisõ opmisoskusahe perrä alamiilõs, ja olõ-i ni kergõ’ edesi anda. Ku nad õnnõ kiäkil õkvalt keele piäl ollõva, sis um tul inhemisõl kimmastõ andi oppajaks nakada.


Vilepuhoja.
Vilepuhkja vai kellälüüjä om sääne tsinovnik vai muu as'amiis, kink jaos uma rahvas kõgõ tähtsämb om, ni kiä tuuperäst riike vai ärre salahuisi vai salanõvvõ näile teedäq and.
Üteq, säälhulgan kuulsa Ameeriga vilepuhkja Snowdeni Edward, märkväq et tähtsä om innemb vaiht tetäq, kas sääne teedüs ka ütiskunnalõ ololinõ om, vai sis om tego kõgõst tsilgutamisõga, miä timä meelest nii hää tego olõ-i.
Tõõsõq, säälhulgan kuulsa Austraalia aokiränik Assange Julian, märkväq et kõik tähtsäq tiidmiseq ommaq hääq ja tähtsäq, eskiq ku tuud õkvalt arvo olõ-õi saiaq. Seo juhtmõtõq om ka Puutritsura Kiräsõnan kirjä pant, et „tiidmine taht iks vaba ollaq”.


Tsilgutaminõ.
Tsilgutaminõ käü ütiskunnatiidüisin sääntse matõrjaali kottalõ, midä ilma uma õigõ nimeldäq kinkalõgi vai õkva kõgõlõ ilmalõ teedäq andas.


Antsla valla Nuurivolikogo.
eAntsla valla Nuurivolikogo (edespiten AVN) om Antsla valla volikogo man toimõndav nuuri ossavõtmisõkogo, mis om umavalitsusõ nõuandva ütisüs nuuri küsümüisin.
Antsla valla Nuurivolikogo vahtsõnõ logo.
Tsiht.
AVNi tüü tsiht om nuuri huvvõ kaitsminõ vallan, vallavalitsusõlõ ja vallavolikogolõ nuuri ettepandmiisi edesi andminõ ja vallan ettevõtmiisi kõrraldaminõ ni ummi projekte elloviimiseq.
Kotus.
Antsla valla Nuurivolikogo toimõndas päämidselt Kuldri ja Antsla Nuurikeskusõn ni om köüdet vallavolikogogaq. Nuurivolikogo tüüd avitasõq tetäq umakandi nuurijuhiq.
Liikmõq ja valimisõq.
Kandidiirmisõigus om 13–26-aastagaidsil nooril, kink elokotus om Antsla vallan vai kiä opvaq Antsla valla koolin. AVNin om 9 (ütessä) liigõnd. AVNi liikmidõ valiminõ sünnüs avaligul kuunolõkil üles säetüisi kandidaatõ vaihõl. AVNi liikmõq valitasõq katõs aastagas.
2019. aastaga märtekuu saisõga oll’ Antsla valla Nuurivolikogo edemiis Männiste Cerda. Liikmit om kuus ni tugõjit liikmit kolm.
Tüü.
AVNi tüüvormis ommaq kuunolõgiq, midä tetäs, niguq vaia, a mitte vedemb ku üts kõrd kuun. Nuurivolikogo liikmõq võtvaq ossa Antsla valla volikogo istmidsõ ni kutsvaq ka volikogo liikmit hindä kuunolõkilõ. Nuurivolikogo edemiis edüstäs valla nuuri mitmõsugumaidsil ettevõtmiisil.
Süküskuun tetti Nuurivolikogolõ uma, kah om AVN teküs. Kah viidi süküskuun läbi hääelo küsütelemine valla nuuri siän. Rehekuun kõrrald' Antsla valla Nuurivolikogo logokonkursi ja märtekuun ülevalladsõ kitmisettevõtmisõ.


Katsikvabahelü.
eKatsikvabahelü om üten silbin olõja katõ umahusõlt esiqsugumadsõ vabahelü rodo. Tuu tähendäs, et sääntseq vabahelürodoq, kon umahusõlt esiqsugumadsõq vabahelüq jääseq umaette silpi, olõ-õi katsikvabahelüq (näütüses eesti keelen "avaus, rodeo, minia, luua, riie, duett" vai "koaala").
Eesti keele katsikvabahelüq.
Eesti keelen om 36 katsikvabahellü, tuuperäst peetäs taad katsikvabahelürikkas keeles. Eesti keelen olõ-õi lühküid katsikvabahelle, nii et katsikvabahelüq ommaq õnnõ tõõsõn vai kolmandan pikkusõn kõnõtaktõn. Katsikvabahelü edimädsen osan võivaq ollaq kõik eesti keele vabahelüq /i ü u e ö õ o ä a/, tõõsõn osan või ollaq õnnõ primaarvabahelü /a e i o u/. Ku kõik üttepandmisõq olõssiq olõman, siis olõssiq eesti keelen kokko 40 katsikvabahellü, a neli üttepandmist puudus, selle et olõ-õi võimalik kokko pandaq terävit ja kumõhit vabahelle "äa, öo, öu" ja "üu". Katsikvabahellü "äu" om võimalik õnnõ tsärren sõnavaran (näütuses "kräunub", "räuskab").
Eesti katsikvabahelüq jaetas hariligult umakatsikvabahelles, miä ommaq umasõnnon ja vanõmbin lainsõnnon, ni võõraskatsikvabahelles. 26 umakatsikvabahellest ommaq 18 nii tõõsõn ku ka kolmandan pikkusõn sõnnon ja katõssa õnnõ kolmandan pikkusõn sõnnon. N´ooq katõssa ommaq aoluulidsõlt vahtsõq katsikvabahelüq ja naidõ tõõnõ osa om keskkorgõ vai matal vabahelü. Kunagiq oll´ jovvun, et õdagumeresoomõ keelin piät katsikvabahelle tõõnõ osa olõma korgõ, a parhilla mass s´oo eesti keelen õnnõ tõõsõn pikkusõn taktõn, mitte inämb kolmandan pikkusõn.
Õnnõ võõrassõnnon om kümme katsikvabahellü ja nuuq ommaq hariligult rasõhusõlda edesilbin, kuigi "eu" ja "uo" võivaq ollaq ka rasõhusõga silbin.
Kõik eesti keele katsikvabahelüq ommaq tuudu järgmädsen tabõlin (võõraskatsikvabahelüq ommaq klambriin).
Kõgõ inämb om eesti keelen "e"-alguliidsi katsikvabahelle (45% kõigist katsikvabahellest Tarto Ülikooli loomuligu kõnnõ helüopposõ korpusõn) ja "i"-lõpuliidsi katsikvabahelle (76% kõigist katsikvabahellest). 96,7% korpusõ katsikvabahellest võivaq ollaq nii tõõsõn ku ka kolmandan pikkusõn sõnnon.
Eesti keele ummisõnno peräsilben om võimalik pruukiq õnnõ kolmõ katsikvabahellü – "ai", "ei" ja "ui" – ja "i" om nain kas mitmusõ tunnus vai om ülivõrdõ -"im" osa (näütüses "naljakaid", "teateid", "õnnetuid", "toredaima"). Võõrassõnno päärasõhusõga peräsilben või ollaq ka muid katsikvabahelle (näütüses "asalea", "farmatseut", "epopöa").


Tammul.
Tammul om Tamula järve veerest lövvet inemise kujokõnõ. Kujo om viiś tuhat aastakka vana tsilľokõnõ luumehekene. Kujokõsõl ommaq ilmadu ilosaq habõnaq ja vundsiq. Olõ-i kässi ei jalgo. om hää minogaq taidru. Timä panď kujolõ jalaq ja käeq kaq otsa. Noq luumehekesel olõ-i väega vika, selle et timä püsüs õkva.
Kujo pään om mulk. Tuu tähendäs, et kujjo kanti innemuistõ nöörigaq kaalan. Nüüŕ kujokõsõga kaala ümbre kaits inemist kõgõ kur'a iist.


Keskmaa.
eKeskmaa um vällämärgütet maa-ilm ja maisõmaa J. R. R. Tolkieni teossist "Sõrmussidõ esänd", "Kääbik", "Silmarillion" jt. Keskmaa sai näüdüsses inglüse kultuuriruumi ulmõkirändüse maa-ilma-luumisõ pruugõlõ ni pand' alosõ sääntsile ulmõsanrõlõ nigu LARP ("Live Action Role Play," perüs-tekev-osamäng) ja "fantasy tabletop roleplaying game" (ulmõ-lavvaosamäng), midä tallitõdas ka Eestin ja mink lätteainõq ummaq sakõstõ Keskmaa perrä.
Sise-aolugu.
Edimält oll' Eru Ilúvatar, kiä lõi laulu ja suurõq vaimoq "valaq" ja "maiaq." Valaq ja maiaq kuuliq tuud laulu ja näiäq maa-ilma Ardat ja tuu miildü näile. Nä lauliq üten, a kõgõ vägevämb vala Melkor pruuvõ laulu uma himo perrä tõõsõs tetäq. Sõs käkiti laul näide iist ärq ja nä jäieq segähüsen pümehüste. A Eru Ilúvatar ütel' valadõlõ ja maiadõlõ, et nä lääsiq ja loosiq esiq maa-ilma. Ja suurõq valaq ja näide abilisõq maiaq teiq maa-ilma valmis. A Melkor taht' kõik ummamuudu tetäq ja tuust tull' pall'o tüllü ja sõta.
Pääle maa-ilma luumist heräsi Arda edimäne mudsugaq rahvas: haldjaq. Ku nä heräsiq, oll' ilm viil pümme ja es olõq es kuud es päivä. Melkor rüüve nuuq haldjaq ärq ja vaivas' näid, ni muut' nääq umas rahvas, vadilaisis ehk "orgõs". Pia heräsiq ka maalisõq, kink tegijäs oll' sepp-vala Aule, kiä tahtsõ hindäle latsi.
Valaq lõivaq kats lampi, miä hiilassivaq ku kuu ja päiv, a Melkor tull' sõagaq ja häöteli nuuq. Tuu pääle võtiq valaq Melkori vangi, a tä mänge kahitsõmist ja tä lasti priis. Valaq teiq vahtsõq lambiq puiõ muudu ja, löüdnüq haldjaq, kutsiq nä hindä mano Valinorri, ni mõnõq lätsiq.
Nuuq haldjaq elliq Valinorin, ja suur haldjasepp Feanor noldoridõ hõimost tekk' ilosaq kalliq-kiviq silmariliq, midä Melkor himost'. Melkor sosist' tälle kõrva ja tõhut' tedä valadõ vasta. Sis rünnäs' Melkor jälq Valinori ja häöteli lambipuuq ni varast' ärq silmariliq. Kukki Feanori keeleti ärq minnäq, rünnäs' tä uma hõimogaq Valinori sadamit ja tapp' tõisi haldjit, et saiaq Melkori takanajamisõs laivo.
Sis läts' Feanor uma hõimogaq Valinorist ärq, ja valaq panniq päävä ja kuu taivan käümä, ni Keskmaal heräsiväq Eru Ilúvatari tõõsõq latsõq, inemiseq, ja nakas' Keskmaa edimäne aig.
Edimädsel aol võidõlivaq haldjaq ja alguperälidseq inemiseq Melkori vasta, kedä kutsuti noq Morgothis ("Maailma Mustas Vainlasõs"). Kuiki Morgoth valits' ao edeotsan inämbüst Keskmaad, võidiq haldjaq, inemiseq ja valaq tedä lõpus ni tä visati maa-ilmast vällä.
Tõõsõl aol ehitiväq inemiseq suurõ liina Númenori, miist sai väkev kuningariiḱ. A Morgothi inneskine käsiläne maia Sauron kudi salanõvvo ja tõhut' inemiisigiq valadõ vasta. Sis häötiväq valaq Númenori ja Valinor eräldedi maa-ilmast ni inemiseq es saaq sinnäq inämb minnäq. A inemiseq teiväq Keskmaal vahtsõq kuningariigiq ja ku Sauron pruuvõ Keskmaad ärq võttaq, hiidiq inemiseq ja haldjaq tä üten alaq.
Agaq inemiseq ja haldjaq ei jovvaq Sauronit tappaq, ja ao joosul inemiisi ja haldjidõ joud vähäsi ja Sauron toibu, ja võideti viil kolmanda ao lõpun "Kääbigu" ja "Sõrmussidõ esändä" aol.
Rahvaq.
Haldjaq - Ilúvatari edimädseq latsõq, haldjaq ummaq ilosaq, targaq, ja vägeväq. Haldjaq ummaq kuulmaldaq, ni ei mõistaq sakõst surmlikkõ rahvidõ murrit. Haldjil um kats päämäst kiilt: kvenja kiil, midä pruukvaq nuuq, kink hõim um peri Valinorist, ja sindari kiil, midä pruuksõq maahajäänüq.
Inemiseq - Ilúvatari tõõsõq latsõq. Inemiisil um "surmlikkusõ kingitüs" ja nä ummaq lühembä eloiägaq ku tõõsõq rahvaq, kuiki nuumenoorlasõq võisõq elläq mitundsata aastakka. Nä ummaq kõgõ päälenakkajamb rahvas.
Kääbiguq - inemiisi tõug, kiä eläseq Kihlkunnas kutsutul maal Põh'a-Keskmaal. Nä ummaq latsõpikkudsõq ja pidäväq luku rahulidsõst ja hääst elost.
Maalisõq - sepp Aule rahvas, kel Eru Ilúvatar lubasi elläq. Nä ummaq sepäq ja mäekaibjaq, hoitvaq kulda ja kallitkive, ni pidäväq avvost ja vanavanõmbist. Maalisõq ummaq lühükeseq ja karvatõduq, mõnõ meelest esikiq jälleq. Näil um uma kiil, kusduli kiil, a tuud kõnõlõsõq nä inne hindävaihõl, muido kõnõlõsõq tõisi rahvidõ kiili.
Vadilasõq - vadilasõq e orkiq ummaq uma-aolidsõq haldjaq, kiä ummaq vaivaduq Morgothi ja Sauroni teenistüste. Nä ummaq hirmsaq ja jõhikudsõq, eläseq maa all ja ummaq hääq sõariisto tegemä.


Tammsaare Anton Hansen.
Tammsaare Anton Hansen (Anton Hansen Tammsaare) oll’ eesti kiränik. Tä sündü 30. vahtsõaastakuu pääväl 1878 ja oll’ perit Albu vallast.
Tammsaare oppõ Hugo Treffneri gümnaasiumin ja säädüseoppust Tarto ülikoolin. Tä läts' paari Käthe Veltmanigaq 1920. aastagal. Tütär Riita sündü 1921. aastagal ja poig Eerik 1928. aastagal. Tammsaare kuuli 1. urbõkuu pääväl 1940 Talliinan.
Tammsaare om kirotanuq pall'o raamatit ja tä om saanuq pall'o kirändusavvohindo. Timä pääteos om “Tõtõ ja õigus”, miä ilmu 1926-1933.


Thiomargarita namibiensis.
Thiomargarita namibiensis (Namiibia viivlihelm) om maailma kõgõ suurõmb pisiläne, läbimõõt kooniq 0,75 mm. Tää om keräkujolinõ gramnegatiivnõ pisiläne, kiä tege hahilit. Tedä saa uma silmägaq kaiaq.


Tool.
Tool om Ameeriga Ütisriike metalansambli, miä tull' kokko 1990 aastal Los Angelese osariigin.
Ansambli on tunnõt tuu poolõst, et pandvaq umavaihõl kokko nättävät kunsti ja pikki ja kiirdliidsi laulõ.
Ansambli om võitnuq 3 grammy avvohinda ja om vällä andnuq viis albomit.


Priinimmi andminõ Võromaal.
eÜlene priinimmi andminõ sündü Lõunõ-Eestin (Liivimaa kubõrmangon) aastagil 1822-1826. Katõn kihlkunnan Liivimaa Eesti alal anti priinimmi innembi: Kanepi kihlkunnan 1809, Vahtsõliina kihlkunnan 1820 [1]. Üttekokko anti Võromaal talopoelõ 6349 priinimme [2].
Esiqsugumaidsi priinimmi anti Võromaal 4488, kõgõ inämb nimmi Lepp ja Johanson (mõlõmbit 20 mõisan), edesi tulliq Kõiv (18), Tamm (17), Kikas (17), Peterson (15), Mõtus (14), Jakobson (14), Sikk (14), Kuus (13), Liiv (13), Kroon (12), Ilves (12), Toom (12). 3661 nimme anti õnnõ üten mõisan [2].
Tõisist Eesti piirkunnõst lätt Võromaa lahko tuu poolõst, et mitmõn kihlkunnan (Kanepi, Põlva, Rõugõ, Räpinä, Vahtsõliina) pandsõq keriguopõtajaq priinimmi. Välähnpuul Võromaad sündü tuu tiidmise perrä õnnõ Võnnu kihlkunnan, miä oll' Võromaaga keele ja kombidõ peräst tihtsähe köüdet, ja Muhu kihlkund [1].
Võromaa priinimmi puhul om eräline ka tuu, et mitmõn kihlkunnan (Räpinä, veidemb Vahtsõliinan ja Põlvan) olliq joba inne ülest priinimmi andmist peril peritseväq sugukunnanimmeq, miä püssüq ka tõistõ tallo minekil.
Lätteq.
[1] Puss, Fred. Perekonnanimede uurimise piirkondlikke eripärasid. Oma Keel, 2016, nr 1. http://www.emakeeleselts.ee/omakeel/2016_1/04.pdf, lk 34-35.
[2] Must, Aadu. Eesti ajalooline onomastika. CD-ROM. Tartu, 1995. Fred Pussi täiendustega.


Miim.
Miim om mõtõq, kommõq, kujond vai muu sääne teedüskogo, miä inemiisi kultuuri keskkunnan inämbüisi perrätegemise tiil levines, sigines ja mutiirüs. Miim või-ollaq mõtõq, idee, teooria, harinõminõ, laul, tands vai muu. Hariligult tähendäs miim innekõkkõ Internetin jagatavit ja perätettävit nal'akat pilte vai videoid.
Mõistõ "miim" võtt' pruukmistõ Dawkinsi Richard 1976. aastaga ilmunun raamatun "Hinnästtäüs giin", kujotadõn ette, et miim oll' kultuurin säänesama põhiosa niguq giin bioloogilian. Mõni miim om kultuurilidsõn valimisõn tõisist inämb kõrdalännüq ja püsüs, tõõsõq häädüseq peris ruttu.
Dawkinsi pruukmistõ võet mõistõq "miim" om tarvitamisõga lännüq ütte tüüpi Internetinal'a tähüstäjäs. Internetimeemiq kujotasõq ületsit sotsiaalsit arvosaamiisi ja tsihte.


Kihnu Virve.
eVirve-Elfriide Köster (tütrigunimi Haavik; sündünüq 30. vahtsõaastakuu pääväl 1928 aastaga; inämb tunt ku Järsumäe Virve vai Kihnu Virve) om Eesti lauluimä.
Tä om pia 400 laulu luuja ja timä kõgõ tuntumb laul om "Merepido". Tuu laulu tekk' kuulsas ansambli Kukerpillid, kinkalõ Virve om andnuq kümnit laulõ.
Järsumäe Virve tõnõ plaat tull' vällä 2007. aastaga. 2008. aastaga märtekuun käve Virve kuun uma perreansambli, Manija Poiskõisi ja Kihnu käsitüümeistri Härma Roosiga Veneetsiän.
2008 aastaga joulukuun võtt' Virve ossa TV3 saatõst "Võtaq vai jätäq", kon tä võit' õnnõ üte tsendi.
Duubliplaadi "Mere pido" and' tä vällä 9. radokuu pääväl 2009. aastaga ja juhtõ mõni aig plaadimüügi edetabõlit.
9. piimäkuu pääväl 2009. aastaga tekk' Virve laskõvar'ohüppe.
2009. aastaga oll' ta Eestin kõgõ inämb plaatõ möönüq Eesti naisartist.


Rõugõ muinastalo.
eRõugõ muinastalo ehitüs poolõ pääl.
Rõugõ muinastalo om ravvaao ehitüskommõtõ perrä raotuq talo Võromaal Rõugõ ürgoro veerel, miä om mõtõlduq egäsugumatsidõ arkeoloogiaeksperimentide tegemises. Talo hoonõq – elämü, laut, ait, pinokoda ja sepikoda – ommaq kõik ehitedüq niimuudu, kuis naq võisiq ildansõmbal ravvaaol vällä paistuq. Huunidõ man om pruugituq nii pallo vannu mooduga tüüriistu ku sai ollaq – kirvit, puraskit, oherdit ja liimeistrit.
Muinastalo lähkün ommaq viikingiaignõ liinamägi ja külä asõ. Näilt om joq 1950. aastidõl välläkaibmistõl löütüq tarõpõrmandit, ahjokottusit ja ärpalanusi sainapalke, migäst om prõllagi muinastalo huunidõ ehitüse man pallo abi olnuq. Ka ildambast aost alalõ püsünüq palkhoonõq ommaq paknuq hulga tarkuisi, midä är pruukiq.
Mõtõ luvvaq Eestin sääne kotus, kon saasi tetäq muinastiidüse katsetuisi ja esi pruuviq, kuimuudu vanast inõmisõq elliq ja tüüd teiq, sündü Kobrusepa (Pajuste) Viire pään Taanimaal Lejren nättüq vanaao keskusõ muuduvõtul. Käsitüüoppaja Kobrusepa Tiidu ja pallodõ esiqtahtlidsidõq inõmiisi abiga naati joq 2010. aastagal ehitüsega pääle.
Hoonõq.
Edimädsenä sai 2011. aastagal valmis elämü. S’oo om 30 ruutu suur ni täl om üten nukan kivvõst laotuq keres. Korstnat egaq aknit tarõl es olõq, savu välläaomise jaos ummavaq sainan õnnõ kats väikut mulku. Palgivaheq ommaq täüdedüq samblaga ja kaet savikõrraga. Ka põrmand om tambit lamba- ja hobõsõsitaga sekät savist. Katusõlõ ommaq mitmen kõrran säätüq lahkamiq kõotohku, midä katvaq kisklavvaq. Õt selges tetäq, kas tarõq õks sai lämmi ja kimmäs, elliq 2012. aastaga talvõl viis arkeoloogiaüliopilast nädälijago tarõn. Tullgi välläq, et tarõ püsüs peris lämmi eski sõs, kuq välän oll väigä ilmadu külm.
Pääle elotarõ naati 2013. aastagal tegemä aita, sepikoda ja pinokoda, prõllaq om kõgõmadsõq vahtseimb hoonõ tahraga laut. Egä hoonõ man om pruuvduq veidükene esimuudu ehitüsvõttit – näütüsest sepikual om katus katõduq mättidega, a aidal pilliruuga. Sepikua kõrval om joq mitu aastit Rõugõ lättidest ja ujjõst kor’atuq maagist kostutatuq rauda – tuu tüü jaost sais välän savist esimuudu ahokõnõ.
Tegemiseq talon.
Muinastalon kõrraldadas egä suvi muistidsidõ töie oppamist Tarto Ülikooli arkeoloogia ja Viländi Akadeemia käsitüü üliopilasilõ. Joq kolm aastakka om ütel hainakuu puulpühäl kõrraldatuq muinaspäivä, kon kõik huvilidsõq võivaq tulla kaemaq vai eski ummi kässiga pruuvmaq egäsugumadsi vanaaolidsi tüüvõttit ja tapõluskunsti, kullõmaq loengit ja muusikat.


Muq väikene poni.
Muq väikene poni (inglüse keelen "My Little Pony") om Ameeriga Ütisriike mängoasjo ja aoviidüse kaubamärk, midä tundas kõgõ inämb esiqeräliidsi mängoponnõ perrä. Taa luuja om Hasbro. Edimädelt tekk' firma õnnõ poni mängoasjo, ildampa naas' tegemä ka multikit.
Tunnõtumbaq seod päälkirjä kandvaq multigaq ommaq sar'an "My Little Pony: Friendship Is Magic". Ildampa tetti ka film "My Little Pony:The Movie".


Langenu.
Langenu om Eestih Tarto liinah tegotsõv "black metal" ansambli. Mitmõ’ liikmõ’ omma’ seto juuriga ni Langenu om ka üts edimädsi ansamblit, kiä om tennü’ setokeelitset "metal"-muusigat. Selle om ansambli kutsnu’ uma muusigat setoonilidsõst ("setonic") "black metal"ist.
Bänd alost jo’ 2001. aastagal nimõ all „Anathomia“, a muut nimmõ Langenu vasta 2004. aastagal. S’oomaani om vällä ant kats plaati – nelä luuga „Silmitu ilmutis“ (2009) ja katõsa luuga täüspikk „Need, kes näevad imesid“ (2016).
Langenu kuulus kuuh tõisi Tarto mustametali bändega loomingulissõ punti Pergerus.
Plaadi’.
„Need, kes näevad imesid (LP, 2016)


Pokolduva.
Pokolduva (vinne keeli Поколодово) om külä Setomaal, mis parhilladsõl aol jääs Vinne Föderatsiooni Pihkva oblasti Petseri rajooni. Pokolduva kuulus üteh tõisi selle kandi seto külliga Irboska nulka ja Mõla kerigu ala.
Külä kõgõ tähtsämp pühä om mõlapäiv, miä om hainakuul edimäne pühäpäiv peräst piitrepäivä. Mõla kerkoh toimus Vaga Mõla Annuhvrele vai Onufrile pühendedü’ teenstüs ja ristikäük, rahvas korjuss umatsidõ matussidõ pääle. Varõmbalt oll kommõ, et peräst keriguaiga läts lähembide külli seto rahvas edesi Pokolduvva kirmassõhe.
Tsaariao lõpul käve Pokolduva Pihkva maakunna Irboska valla ala. Peräst Tarto rahulepingut 1920. aastagal sai Setomaa Eesti Vabariigi osast ni Pokolduva panti Petseri maakunna Vilo valla ala. 1928. aastagal sudit siseministri, et mitu seto külänimmõ tulõ är’ muuta’ eesti kiräkeele perädsest; Pokolduva nimetedi’ taaga ümbrehe Tamme küläst. 1944. aastagal võtt Nõukogodõ võim suurõ jao hummogupoolsõst Petserimaast Vinne NFSV osast ja Pokolduva jäi tuust aost pääle Petseri rajooni.
Jakob Hurda perrä elli 1902. aastagal Pokolduvah 82 inõmist. Pääle Tõist ilmasõta nakas rahvast aigupite vähembäst jäämä ni 2001. aastaga Vinne rahvaloenduse aost oll küläh õnnõ üts elänik.


Sirgutii.
eSirgutii om Eesti rahvamuusigaansambli, miä om Tartoh tegotsenu’ 2003. aastagast pääle. Ansambli nimi om võet tarto keelest ni tähendäss tsirgutiid. Kõgõ inämp mäng Sirgutii eri kotussidõ rahvaperädsit pillilugusit ja laulõ (tõisi siäh seto ja vadja rahvalaulõ). Vaihhõpääl om ansambli ette võtnu’ ka kerigu- ja eiski klassikalist muusigat.
Ansambli Sirgutii 2016. aastagal Türi aedliinakohvikidõ pääväl.
Sirgutii om esinenü’ pallodõh kotussidõh üle Eesti ni joudnu’ ka Vinnemaale, Ukrainahe, Lätti, Soomõ, Norra ja Poola. Ansambli om tennü’ kats videot: „Nõianeitsi“ ja „Pulmaviisid Läänemaalt“.


Veliko Tarnovo.
Veliko Tarnovo om ülikooliliin ja Bulgaaria.


Sigur Rós.
Sigur Rós (islandikeeline välläütlemine: [ˈsɪːɣ̞ʏɾ ˌroːus]) om 1994. aastagal Reykjavíkin kokko tulnuq islandi postrokk'-artrokk' ansambli. Näq ommaq teedäq uma lindlõva helü, laulja Jónsi falseti ja puugnaga kitra mäng'mise perrä. Aastidõ joosul ommaq naq võitnuq hulga avvuhindu.
Aolugu.
Ansambli panniq 1994. aastaga põimukuun kokko Jon Þór Birgisson, kiä laul, Georg Hólm, kiä mäng bass'kitra ja bändi edimäne trummilüüjä Ágúst Ævar Gunnarsson, kiä pääle viit aastagat opmisõ peräst bändist ärq läts'. Pääle tuud pess' trummi Orri Páll Dýrason, a 2018. aastaga süküskuun pantiq tälle süüs vägistämist.
Jónsi oll' ainukõnõ, kiä mõist' lauldaq. Tä om gei ja ütest silmäst pümme.
Ansambli nimi om keelevikur' – sõnaq tähendäseq eräle võitu ja ruusi, a ütenkuun islandikeelist naasõnimme Sigurrós.
"Von" (1997).
Ansambli edimäne album "Von" (islandi keelen "Luutus") tull' vällä 14. piimäkuul 1997. Islandi kriitiguq külq kitsevä albumit, a naq möiq ynnõ 313 plaati. Ildampa, kuq naidõ järg'mädseq albumiq välämaal popis saiõ, naati ka sjood edimäst albumit rohkõmb kullõma.
Edimäne lugu kand' ansambliga ütte nimmõ – Sigur Rós. Kuvvõndan luun olõ-õi üttegi hellü, ynnõ 18 sekundit vaikust. Tuu perrä ka nimi – "18 sekúndur fyrir sólarupprás" ("18 sekundit inne päävänõsõngut").
"Ágætis byrjun" (1999).
"Ágætis byrjun" sai Sigur Rósi edimädses popis albumis. Indsilidselt tähendäs "Ágætis byrjun"" islandi keelen "Hää alostus". Kontsõrdil mäng' Jónsi kitra tsellopuugnaga, pääle tuud om sääne mängmine naile esiqeräline.
Muusigakriitikigidõ võrgoväreht "Metacritic" and' albumilõ 87 punkti 100st.
Album om vällä tuudu ka raamatun "1001 Albums You must Hear Before You Die" ("1001 albumit, midä piät inne kuulmist kullõma")
"()" (2002).
Nimeldäq album' tull' vällä 28. rehekuul 2002. aastagal. Albumll om kats' puult: edimädseq nelli laulu ommaq kergembäq ni eloryymsaq, tagomadsõq nelli ikulidsõq. Naidõ vaihõl om 36 sekundit vaikust.
Kyik lauluq ommaq Vonlenska keelen, luutusõmaa keelen, kiil, minkal olõ-õi tähendüst. Synaq "You xylo. You xylo no fi lo. You so." kõrdasõq eri muudu terve albumi joosul.
Ameeriga aokiri Pitchfork nimmas albumi "()" 2002. aastaga 50 parõmba albumi sisse.
"Takk..." (2005).
Sigur Rósi nelläs album "Takk..." ("Aiteh...") tull' vällä 12. süküskuul 2005. Album mäng pal'l'o taktimõõtõga.
Üle maailma müüdi päält 800 000 plaadi.
Inglüse kavvõhelü BBC pruuk' ja om sagõlõ pruuknu "Takk..." albumi laulõ uma saatidõ ja reklaamõ seen. Plaadi laulõ või kuuldaq ka mitmõl puul ameeriga telesarju seen.
"Með suð í eyrum við spilum endalaust" (2008).
"Með suð í eyrum við spilum endalaust" ("Summin kõrvu seen miiq lõpmaldaq mängi") tull' vällä 20. piimäkuul 2008. Muusiga lätt' seon albumin kavvõmbalõ ansamblilõ tüübilidsest lindlõvast helüst.
Edimält olliq kyik lauluq inglüse keelen, a bändi liikmõq ütli, et islandi kiil om näile loomuperädsemb.
Vonlenska.
Vonlenska, inglüse keelen Hopelandic – luutusõ kiil – olõ-õiq loomuligult säädünüq egaq vällä märgüt' kiil, a tsilbiq ja helüq, minkal olõ-õiq tähendüst. Vonlenska sai nime edimädse albumi "Von" perrä. Noilõ, kiä islandi kiilt mõista-aiq, olõ-õiq vaiht, selle et korgõq helüq ommaq islandi keelega väega üttemuudu ja tege islandi kiilt perrä.
Inämbäste ommaq naidõ lauluq yks islandi keelen, luutusõ keelen lauldas ynnõ ütsikid ritu. Myni laul om nail ka inglüse keelen.


Kuulutaminõ kõigilõ Eestimaa rahvilõ.
eKuulutaminõ Eestimaa rahvilõ algsõn sõnastusõn, kuupääväga 21. radokuu päiv 1918, nigu tuud levitedi inne 24. radokuu päivä 1918.
Kuulutaminõ kõigilõ Eestimaa rahvilõ ilmutõdult aolehen Teataja 25. radokuu pääväl 1918.
Eesti Vabariigi välläkuulutamisõ tähüstämine Pärnän, 24. radokuu pääväl 1918.
Kuulutaminõ kõigilõ Eestimaa rahvilõ (eesti keelen "Manifest kõigile Eestimaa rahvastele") om Eesti Maapäävä Vanõmbidõnõvvokogo kokko pant ja 21. radokuu pääväl 1918 vasta võet Eesti Vabariigi hindäperikuulutaminõ.
Tekst.
Kuulutaminõ kõigilõ Eestimaa rahvilõ ilmutõdult Riigi Teataja edimädsen numbrin 27. märtekuu pääväl 1918
Eesti rahvas olõ-õi aastagasato seen kaotanuq tungi esiqsaismisõ perrä. Põlvõst põlvõ om täl püsünüq salahinõ luutminõ, õt huulmalda pümmest oŕaüüst ja võõridõ rahvidõ vägivallavalitsusõst tulõ ütskõrd Eestih aig, ku "kõik pirruq katõst otsast õkvalt lüvväseq palama" ja õt "kõrd joud Kallõv kodo umil latsil õnnõ tuuma".
Innekuuldmalda rahvidõ tapõlus om Vinne tsaaririigi määnüq alostoeq põh́ani purus löönüq. Üle Sarmaatia lakõmaa küünüs hinnästhäötäv kõrralagõhus. Tuu ähvärdäs hindä ala mattaq kõik rahvaq, kiä inneskidse Vinne riigi piiren eläseq. Õdagu puult tulõvaq lähkümbähe Śaksamaa võidulidsõq väeq, et Vinnemaa perändüsest hindäle jako nõudaq ja kõgõpäält õkva Õdagumeremaaq ärq võttaq.
Eestimaa kuulutõdas umin aoluuliidsin ja rahvaperäliidsin piiren täämbädsest pääle hindäperi rahvavõimulidsõs vabariigis.
Hindäperi Eesti vabariigi piire sisse käüväq: Harjomaa, Läänemaa, Järvämaa, Viromaa üten Narva liina ni timä ümbrelt maiõga, Tartomaa, Võromaa, Viländimaa ja Pärnämaa üten Õdagumere saariga — Saarõ-, Hiio- ja Muhumaaga ni tõisiga, kon Eesti rahvas suurõn inämbüsen põlitsõhe om elämän. Vabariigi piire tävvelik paikapandminõ Lätimaa ja Vinne riigi piiriveere maakotussin tetäs rahvahääletämisega, ku parhillanõ ilmasõda om lõpõtõt.
Nain maakotussin om ainugõsõs korgõmbas ni kõrraldavas võimus Eesti Maapäävä luud rahvavõim läbi Eestimaa Pästmise Juhtkogo.
Kõiki naabririike ni rahvidõ vasta taht Eesti vabariik tävvelist poliitilist eräpoolõtust pitäq ja luut üteliidsi kimmähe, õt timä eräpoolõtusõlõ näide puult kah niisama tävvelidse eräpoolõtusõga vastatas.
Eesti sõaväke vähendedäs tuu mõõduni, midä sisemädse kõrra alalõhoitmisõs vaia lätt. Eesti sõameheq, kiä Vinne väeh tiinväq, kutsutasõq kodo ni saadõtasõq lakja.
1. Vabariigi säädüseq ja kohtovõim kaitsvaq üttemuudu kõiki Eesti vabariigi kodanikkõ näide uso, rahvusõ ni poliitilidsõ ilmakaemisõ pääle kaemalda.
2. Vabariigi piiren elävile rahvusvähämbüisile, vindläisile, śakslaisilõ, ruutslaisilõ, juudõlõ ni tõisilõ kinnütedäseq näide rahvuskultuurilidsõ hindävoli õigusõq.
3. Kõik kodaniguvabahusõq, sõna-, trükü-, uso-, kuunolõkidõ-, ütisüisi-, liitõ- ni streikevabahusõq, niisama ka inemise ja kodo putmatus piät terve Eesti riigi piiren säädüisi perrä kimmähe masma,  midä valitsus aigo viitmäldä piät nakkamma sisse säädmä.
4. Aotlidsõlõ valitsusõlõ tetäs ülesandõs aigo viitmäldä kodanikkõ julgõolõgi kaitsmisõs sisse säädäq kohtuasotusõq. Kõik poliitilidsõq vangiq tulõ pääväpäält vallalõ laskõq.
5. Liina- ja maakunna- ni vallaumavalitsuisi ammõtiid kutsutas aigo viitmäldä umma vägüsi katski kaksatut tüüd jakkama.
6. Umavalitsuisi all saisva rahvamiilits tulõ avaligu kõrra alalõhoitmisõs aigo viitmäldä ello kutsuq, niisama ka kodanikkõ hindäkaitsõ ütisüseq liinan ja maal.
7. Aotlidsõlõ Valitsusõlõ tetäs ülesandõs aigo viitmäldä säädüsplaaniq vällä tüütäq maaküsümüse, tüüliisiküsümüse, söögiaśandusõ ja rahaaśandusõ küsümiisi lahendamisõs lajalidsõ rahvavoli põh́a pääl.
Eesti! Sa saisat luutusrikka tulõvigu läve pääl, kon sa priilt ja hindäperrä umma saatust võit paika pandaq ni juhtiq! Nakkaq ehitämä umma koto, kon kõrd ja voli valitsõs, et ollaq vääriline liigõq kultuurrahvidõ perren! Kõik kodomaa pujaq ni tütreq, tulkõq kokko ku üts miis kodomaa ehitämise pühä tüü jaos!
Mi edevanõmbidõ higi ni veri, mis śoo maa iist om valõt, nõud tuud. Mi takantulõvaq põlvõq kohustasõq meid tuus.


Kunt.
e
Kunt om ijästü sulamisvii saistuisist kuustuv inämbähe ümarigu vai munajoonõ kujogaq kink.
Kundiq ommaq uma vormi poolõst uniguq, miä kujonõsõq ijästüveere lähkün vallalidsõ ijä liikmisõst. Näide vaihõkorgus jääs inämbähe 5-25 m ja pervekallõq 5-25° vaihõlõ. Eestin lövvüs näid päämidselt Lõunõ-Eesti korgõmaiõ korgõmban keskosan, niisamatõ mitmõl puul ijästü veeremoodustuisi vöien, kon nä ommaq sagõhõhe pargiviisi ehk kundistuin.
Eesti kundistuq ommaq peris väikeseq, näide suurus om inämbähe alla 10 km².
Kuntõ kujondavide saistuisi ja tekkümiseluu perrä „eristatakse“ Eestin Ijästüjõõst tekkünüid (fluvioglatsiaalsit) ehk fluviokuntõ ja ijäjärvest tekkünüid (limnoglatsiaalsit) ehk limnokuntõ. Kuna saistuisi korjumisõ jakkusõq võidsõq ijä sulamisõ aol tihtsäle muutudaq, sõs eräldedäs umaette ka segäkuntõ, miä kuustusõq nii ijäjärve- kuq kah ijästüjõki saistuisist.Kõigil kundõl või ollaq kas tävveline vai laiguldõ moreenikatõq. Sis nimetedäs näid moreenikattõgaq kundõs. Moreenikattõgaq kundistuq ommaq tekkünüq inämbähe Lõunõhummogu-Eesti korgõmaiõ – Haani, Otõmpää ja Karula korgõmin ossõn.
Ijäjõõst tegünüq.
Hariligult veidüq pikligumba kujoga kundiq kujonõsõq lahkit täüs ijäveere ja vallalidsõ ijä vaihõl vallaliidsin lahkin vai pasja ijä käügen ijäsulamisvessi kokkoaetuisist saistuisist. Saisvaq kuun päämidselt kihilidsest liivast ja piinüst ruusast, kon vaihõl või kotussidõ ollaq pikkukihilist aleuriitset liiva.
Ijäjärvest tegünüq.
Ijäjärvelidseq kundiq kuustusõq rõukuisi iäst vällä sulanuist moreeni peenembist osõst – liiva- ja aleuriidikihest ni tegüneseq, ku ijästü taganõs, ijäpanko vaihõliidsi aotliidsi järvi saistuisist. Niisamatõ võivaq kundiq tegünedäq ka ijästü pääl vai seen olõvidõ järvi saistuisist, miä perän ijä sulamist sünnütäseq muust maast korgembad kingoq.
Kuntõvaihõlidsõq nõdsoq kujotasõq hindäst inämbähe pikembält püsünüide suurõmbidõ ijäpanko asõmit, selle et naaq es lasõq sinnäq saistuisil kogodaq. Osa madalambin kotussin olnuid ijäpanko mattuq ka saistuisi alaq ja sulliq sääl aastagasatoga ni jätiq maaha kooniq paarkümmend miitret süvvi lohkõ. Sääntsit glatsiokrastiliidsi lohkõ nimetedäs sölles (ka kinnitsis lohõs). Kundistuidõ loomuperäline kinkliganõ-nõdsolinõ maakujo võidsõ kujodaq ka ijäveere ette korjunuisi jõki deltadõst perän näide saistuisi sisse mattunuisi ijäpanko sulamist.


Geiser.
Geiser Old Faithful Yellowstone'i rahvuspargin.
Geiser om vii ja auru läteq geotermilidselt tegüsän piirkunnan, miä kõrraperädselt purdsahas.
Geisri tekkümises piät olõma maa-alonõ süsteem, geotermaalala, miä lämmistäs vett ja sünnütäs rõhku, ja viiläteq. Noidõ kolmõ nõudmisõ ütenkuun olõminõ om küländ haruldanõ, tuuperäst om ka geisrid veidü.


Liberato.
Liberato um Itaaliast peri nimeldäq muusigaartist, kink taidõlinõ hindätiiidmine köütüs Napoli liinagaq. Timä muusiga um innekõkkõ elektroonilinõ, aga tuul om viil R&B, hip-hopi, trapi ja Napoli neomeloodilisõ muusiga mõotuisi.
Liberato laul mitte itaalia, a napoli keelen. Laulõn lövvüs näütüses ka inglüse vai hispaaniakiilsit ütlemiisi. Napoli ja Lõunõ-Itaaliaga köütüs kõvastõ ka artisti nättäv hindätiidmine. Liberato videoq võivaq ollaq kõgõ ehtsämb muud vahtsõ ao Napoli tundma opmisõs tuukandi inemise silmi läbi.
Liberato artistitii alostusõs om muusigavideo “9 maggio” (“9. mai”), miä nakas’ Internetin ümbre käümä 2017. aastagu veebruarin.


Lukianos Samosatast.
Lukianos Samosatast (vanakreeka keelen "Λουκιανός ὁ Σαμοσατεύς"; u. 25. – 180. aastak i. m.a.) oll' Assüüria satiirik ja retoorigaoppaja, kink alalõhoitunuq teosõq ommaq kirotõduq vanakreeka keelen ni tälle arvatas neid inämb ku 80, miä om üttekokko inämbüse vanaao luujidõ kõrval väega pall'o. Tä oll' vanalaol väega populaarnõ luuja, a timä imakiil oll' arvadaq süüriä kiil.
Teossin naar tä sagõhõhe võlssuskmiisi, usokombit ja usko paranomaalsihe nättüisihe. Timä tüüd “Tõtõstõ(-)sündünüq luuq” om peet edimädses tiidüsulmõ jutus. Sõskiq om tuud sanrilisõlt rassõ määrädäq ja sanris om pakut viil ka immeulmõt, satiiri vai paroodiat.


Orion (tähtkujo).
Orion om taivapoolõndaja lähkün ollõv tähtkujo. Seo om üts kõgõ silmänakkajambit ja tiitümbit tähtkujjõ ni nätäq terven maalman. Nimi um tähtkujolõ saanuq vanakreeka mütoloogia müräskidselt jahimehelt Orionilt, kink pääjummal Zeus (vai jahijummal Artemis) tähti sekkä sääd'.
Seo tähtkujo kõgõ herksämbit tähti ommaq sinivalge Rigel (Beta Orionis) ja verrev Betelgeuse (Alpha Orionis). Sinikadsõq Alnitak (Zeta Orionis), Alnilam (Epsilon Orionis) ja Mintaka (Delta Orionis) ommaq kokko asterism Orioni vüü.


Sappho.
Sappho (aioolia vanakreeka keelen "Ψάπφω Psáp-phō"; u. 630 – c. 570 i. m. a.) oll' vanakreeka lüüriline luulõtaja ja õdagumaiõ kirändüse kõgõ vanõmb teedäq naisluuja. Tedä om kutsut kümnendäs muusas ja naissuust Homerosõs. Suurõmbjago timä luulõst ei olõq alalõ ni tuu, miä om alalõ, om inämbüisi väega jupõldõt ja fragmentaarnõ. Õnnõ 1-2 luulõtust ommaq tävveste alalõ. Sappho pruukõ sakõstõ värsivormi, miä oll' timä hindä perrä nimitet – Sappho struufi. Tä luulõt' pall'o naisivaihõlidsõst hoitmisõst ja tekk' tuud ka tõisin värsivormõn.
Aioolia murrõq, minkan Sappho kõnõl', om tõisist kreeka keele murdist, esiqerälidselt ruumlaisi jaos normiperädse atika murdõ kõrval, väega tõistmuudu ja keerolinõ. Tuu või ollaq Sappho luulõ halva alalõhoitumisõ üts põhjus.
Sappho elost om veidüq teedäq, pääle tuu et tä oll' peri Lesbosõ rikkast, või-ollaq ülembästperrest, kiä võidsõ tirandi Pittakosõ peräst Sürakuusahtõ paossihe minnäq. Timä eloluutraditsioonin om pall'o kahtlast, mütoloogilist vai vällämõtõldut, näütüses õnnõdu armulugu loodsigumehe Phaonigaq, kiä peräst Sapphot ollõv hinnäst ärq tapnuq, vai tõlgutus, et tä pei Lesbosõl tütärlatsikuuli.


Macbeth.
Sjoo artikli kynõlõs näütemängost; tõisi tähenduisi kotsilõ kaeq Macbeth (täpsüstüs)
----"Macbeth" om Shakespeare'i Williami kirotõt näütemäng. Hallõmäng om vällä tulnuq nii aastagal 1606. Edimädseq teedäqandmisõq sjoo mängmisest ommaq peri 1611. aastagast.
Om sääntsit näütlejit, kiä ei ütleq ilman Macbethi nimme rõivatarõn, tuu või halva ynnõ tuvvaq.
"Macbeth" kynõlõs Sotimaa kuninga Macbethi rasõhuisist ja tuust, miä avvuahnus või inemise iholõ ni hingele tetäq.


Macbeth (täpsüstüs).
Macbeth ol'l' Sotimaa kuning 11. aastagasaal.
"Macbeth" om Shakespeare'i Williami näütemäng.
__DISAMBIG__


Hummogu-Ukraina sõda.
eVerevide täppegaq ommaq kaardi pääle pant nuuq liinaq, miä ommaq põrõld vinnemeelitside käen. Sinitside täppegaq ommaq ärq märgidüq nuuq liinaq, miä ommaq Ukraina valitsusõ käen
Hummogu-Ukraina sõda (vai Ukraina kriis, sõda Donbassin, Vinne-Ukraina sõda) om sõariistoga kokkominek Hummogu-Ukrainan Ukraina valitsusväki ja vinnemeelitside vaihõl. Sõda naas' pääle 2014. aastaga mahlakuun.
Vinnemaa plaanits' Krymmi hindä alaq võtmist joba innembi – 2008. aastagal ütel' Vinnemaa president Vladimir Putin: "Kuq Ukraina saagi NATO liikmõs, sis ynnõ ilma Krymmi ja Hummogu-Ukrainaldaq.". Inne Hummogu-Ukraina kriisi võtt' Vinnemaa hindäle Krymmi puul'saarõ.
Sõa põhjusõq.
Joba mitu aastaka oll' ukrainlaisi ja vindläisi vaihõl vaieluisi olnuq, inämbjaolt keeleküsümüisi üle. Hummogu-Ukraina sõda naas' pääle, ku 2014. aastaga mahlakuun oll' Ukrainan riigipüürdmine, miä käänd' maaha vinnemeelidse Janukovõtši valitsusõ. Pääle tuud panti mitmõn Ukraina liinan käümä mässoq vahtsõ valitsusõ vasta, Hummogu-Ukrainan oll' ka valitsushuunõq mässäjide käen.
Ütes kriisi har'as om peet ka sama aastaga hainakuud, kuq lasti alla Malaysia Airlinesi lind 17, kyik pia 300 inemist kuuli. Uur'minõ tekk' selges, et linnuk' lasti alla Pervomaiski lähküst Vinnemaalt tuudu raketikogo Buk raketigaq 9M38.


Põh'amaiõ säitsmeaastaganõ sõda.
ePõh'amaiõ säitsmeaastaganõ sõda (roodsi "Nordiska sjuårskriget", taani "Den Nordiske Syvårskrig", poola "I wojna północna" (Edimäne Põh'asõda)) oll' 1563–1570 peet sõda. Üte poolõ pääl tapõliq Taani-Norra, Poola-Leedu ni Lübecki vabaliin ja tõsõ poolõ pääl Roodsi.
Sõa põhjusõq.
Liivi sõa lõpul kannadiq suurõqriigiq, kinkal seeniqmaaniq Liivimaal maaq olnuq: Taani-Norra, Poola kuningriik' ja Liivi sõa aol vahtsit kauplõmisõiguisi saanuq Lübecki vabaliin.
Põh'amaiõ säitsmeaastagane sõda Eesti- ja Liivimaal.
Aastagal 1563 sai Roodsi sõaväe ülembäs Liivimaal Åke Bengtsson Färla ja Eestimaal Henrik Klasson Horn.
1563. aastagal pässi vallalõ sõda Taani ja Roodsi vaihõl, ruutslasõq võtiq hindä alaq Läänemaa ni puul' Saarõmaad, inneskidseq Maasiliina foogtkunna alaq; süküskuun ruutslasõq Hiio saarõ.
1565. aastagal võtiq Poola palga pääl olnuq Liivimaa mõisameheq Pärnu. Õigõq pia saiõq taanlasõq ka Lihula tagasi.
1568. aastal pässi Roodsi kuningas Poola sõbõr Johan III.
1569. aastaga hainakuun tulliq Talina lahtõ Taani ja Lübecki laivaq ni pilliq 13 päivä liina pommõ. Nä rööveq Talina sadama tävveste tühäs ja saiõq sõasaagis päält 30 kaubalaeva.
1570. aastal sai sõda läbi. Johan III tekk' Taani kuningriigigaq rahu, Põh'amaiõ säitsmeaastagadsõ sõa lõpus läts' Taani käest Roodsilõ Õdagu-Eesti, aq Saarõmaa jäi Taanilõ kooniq Brömsebro rahuniq.


Immeulmõq.
eImmeulmõq vai fantaasiakirändüs om ulmõ alambžanr. Nii ku ulmõq ülepää, kaes ka imeulmõq ilma nii nigu taa olõ-õi (olnuq). Inämbüisi peetäs immeulmõ tähtsäs tunnismärgis maagia kujotamist. Immeulmõ hulka pandasõq hariligult teossõq, kon ommaq päkädsiq, loheq, ütssarviguq ja muuq mütoloogilidsõ eläjäq. Immeulmõ tegeläisi hulka loetas ka jummal, kurat ja joulumiis. Mitmõq imeulmõkiräniguq tarvitasõq vaimus peris elo rahvaluulõt ja müüte.
Tiidüsulmõst om immeulmõq tõistsugunõ tan osan, õt immeulmõ fantastilinõ ossa saa seletäq selgehe tiidüslidse maailmapildi välimäidsi nättüisigaq: maagia, nõidusõ vai muu immeperälidsegaq. Immeulmõn luu autor tegeläisi, as'alukõ ja kotussit, miä olõ-õi reaalsusõn võimaliguq. Hirmuulmõst om immeulmõq tõistsugunõ tan osan, õt immeulmõ tsihis olõ-õi mõodaq hirmsahe. Siskiq võivaq n'ooq žanriq sakõstõ kattudaq.
Immeulmõ tegemine sünnüs pall'o sagõhõmpa keskaol ku tiidüsulmõl ja olõ-õi joht pia kunagiq tulõvigun. Sagõhõhe sünnüs tiidüsulmõq korgtehnoloogilidsõn keskkunnan ja imeulmõq mataltehnoloogilidsõn keskkunnan, a mitte alasi.
Mitmõq immeulmõkiräniguq mõtlõsõq vällä terve maailma, kon sünnüs kõik romaanisari.
Tunnõduq immeulmõkiräniguq ommaq näütüses Terry Prachett, C. S. Lewis, J. R. R. Tolkien, J. K. Rowling, George R. R. Martin jpt.


Jón Þór Birgisson.
Jón Þór Birgisson vai Jónsi (islandikeeline välläütlemine [ˈjouːn ˈθouːr ˈpɪrcɪsɔːn, ˈjounsɪ], kullõq; sündünüq 23. mahlakuu pääväl 1975) om islandi postrokk' ansambli Sigur Rós laulja ni kitramäng'jä.
Muusiga.
Jónsi mõist mängiq kitrat, bass'kitrat, klavõrit, mellotronni ja harmooniummi. Ta om häste tunnõt uma falseti poolõst. Jónsile om esiqperäne kaq puugnagaq kitra mängmine.
Ku tä oll' 13 aastakka vana, miildü tääle inglüse ansambli Iron Maiden ni tä opsõ mäng'mä näide laulu "Wrathchild".
1994. aastagast om Jónsi olnuq islandi ansambli Sigur Rós laulja ja kitramäng'jä. Tä naksi laulma selle et oll' ainukõnõ, kiä mõist'.
Sigur Rós saiõ nime Jónsi sysara perrä, kinka nimi om Sigurrós.
"Riceboy Sleeps" (2009).
"Riceboy Sleeps" om Jónsi edimäne album, mink tä tekk' ilma uma ansamblildaq. Kriitiguq ütliq, et tuu album' ei olõ hää ei halv.
Ameeriga aokiri and' albumilõ 5 punkti 10st.
"Go" (2010).
"Go" (võru keelen "Mineq!) om tõnõ Jónsi eräle tettüq album'.
Keeleq.
Jónsi imäkiil' on islandi kiil', aq ta mõist kõva islandi maugaq inglüse kiilt kah. Mynõ Sigur Rósi albumi pääl laul ta ka vällä mõtõldun "vonlenska" keelen.
Eräelo.
Islandi kultuurin olõ-õi perenimmi, tuu asõmõl om tõõsõs nimes esä, mynikõrd kaq imä nimi ja nime lõpun suu perrä kas "-son" poisil vai "-dóttir" tütrigil. Birgisson tähendäs 'Birgiri poig'.
Jónsi om gei ja tävveline kasvosüüjä.
2003. aastagal pidi politsei tä kinniq, ku tä õiõnd' Kárahnjúkari viieelektrijaama vasta.


Karmuritsik.
Karmuritsik ehk CO2-märgoandja om eelektrisäedüs, miä pand rüükmä, kuq ahi aja tarrõ karmu.
Karm om värmildäq, nuheldaq ni maiguldaq ja selle või ta pall'o kurja tetäq, eriqerälidselt kuq siibri tetäs pall'o varra vallalõ. Tulõ miilde jättäq, et savvuritsik panõ-õiq karmu pääle rüükmä ni vastapiten.
Märgüandjat tulõ egä nätäl puhastaq ja kaiaq kas ta tüütäs.


Unõnägo.
eFitzgeraldi John Ansteri maal "Unõnägo".
Unenäoq (vai ka unõq) ommaq unõ aol magaja meeleh tahtmaldaq ette tulõvaq nägemiseq, tundmisõq ja mõttõq. Unenäke ülesandõq ei olõq viil selgeq, kuigi om olõmah mitmõsugumaidsi tiidüsliidsi, filosoofiliidsi ja keriguga köüdetüid seletüisi. Unõnäke tiidüslist uurmist kutstas oneiroloogias.
Arvatas, et kõgõ intensiivsembäq unenäoq ommaq kibõhidõ silmäliigutuisi unõ olõkih vai REM-unõ aol. Harvõmb või unõnäke nätäq ka tõisi unõolõkidõ aigu. Eiq-REM unõq ommaq hariligult hämütsembäq, rahuligumbaq ja jääseq halvõmbidõ miilde.
Inemine näge und üü joosul vähämbält 5 kõrda, minkast tä või mälehtäq 3-5 unõnäko. Unõnäke pikkus või ollaq paarist sekondist paarikümne minotini. Ku inemine makas järest kavva, ommaq tä unõnäoq kah pikembäq. Hariligu 8-tunnidsõ unõ joosul om nii 2 tunni REM-und, mink aol inemine arvadaq näge kõgõ intensiivsembit unõnäke. Unõnäkeh lätt aig sama kipõstõ ku üleväh ollõh.
Unõnäke sisu või ollaq väega mitmõsugumanõ, und või nätäq nii harilikkõst egäpääväas'ost ku hirmsist sürreaalsist ands'akuisist. Unõnäosündmüseq ommaq hariligult välähpuul magaja tiidmise kontrolli. Tõistmuudu om õnnõ herkside unõnäke aol, sõs om magajal selge hindätiidmine. Unenäoq võivaq mõotaq inemise luumisvõimu.
Täämbädsel pääväl pidäväq mitmesugumadsõq tiidüsliseq seletüseq unõnäke mälehtämiseprotsesis, närviköüdüsside kõrdasäädümises vai johuslidsõs neuraalsõs müräs, midä ajo pruuv magaja jaos kuigimuudu seletäq. Eestih uuritas und ja unõnäkega köüdetüt näütüses Tarto ülikoolih.


Kodojänes.
Kodojänes ("Oryctolagus cuniculus") om jänesläisi sugukunda kuuluv imetäjä. Timä luuduslik elomaa küünüs Hispaaniast, Portugali ja Õdagu-Prantsusmaa ni Põh'a-Afriga õdagujaoni.
Kodojänes om ainugõnõ liik kodojänesside perrekunnan. Kodojänessit om kasvatõt ku kodoeläjit nii liha ja naha peräst, a niisama ka ku lemmikeläjit, minkperäst om arõtõt suur hulk mitmõsugudsõ vällänägemisega kodojänesse tõugõ.


Meretsiga.
Meretsiga om jürräi ni kodoelläi. Nääq eläseq umbõs 8-10 aastat. Kihä pikkus om 30 cm. Meretsia tiinüs kest keskmädselt 2 kuud ni kõrragaq sünnüs 2-4 poiga. Meretsiga või ollaq valgõ vai kõlladsõ-musta plakliganõ. Meretsia periolõk om seeniqmaaniq tiidmäldäq.


Sugupuu.
Sugupuu om hariligult sääne puu- vai tabõlikujolinõ graafilinõ kujotus, miä and edesi sugulasõs olõmisõ ja periolõmisõ teedüst.
Sugupuu või edesi andaq inemise kõiki edevanõmbit (edevanõmbidõ-sugupuu) vai kõiki perähntulõjit (perähntulõjidõ-sugupuu) vai ollaq üttepandminõ mõlõmbast (hübriid-sugupuu).
Sugupuu luumisõ vaiva tetäs kergembäs mitmõsugumaidsi sugupuu kokkosäädmise puutriprogrammõga.

